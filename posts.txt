Tytuł: Gratulacje dla naszej Przewodniczącej!
Nazwa zdjęcia: 23.10.2023
Opis:
Tak samo ważna, jak badania jest popularyzacja wiedzy naukowej z psychologii, aby docierała do jak najszerszego grona odbiorców
Przewodnicząca Zuzanna Bernaś została finalistką Ogólnopolskiego Konkursu "Popularyzacja - Grywalizacja", zajmując 1 miejsce w kategorii Artykuł Popularnonaukowy z dziedziny Nauk Społecznych. Jej artykuł o poczuciu własnej skuteczności znajdziecie na stronie organizatora.
Gratulujemy!
Data: 2023-10-23
Liczba zdjęć: 1

Tytuł: Kongres Studentów i Absolwentów Psychologii w Murzasichle.
Nazwa zdjęcia: 18.11.2023 Z1; 18.11.2023 Z2; 18.11.2023 Z3; 18.11.2023 Z4; 18.11.2023 Z5; 18.11.2023 Z6
Opis:
W dniach 10-12 listopada mieliśmy uprzejmość uczestniczyć w Kongresie Studentów i Absolwentów Psychologii w Murzasichle.
Była to szansa do poznania niesamowitych ludzi związanych z psychologią i świetna okazja, by posłuchać wartościowych wykładów oraz uczestniczyć w ciekawych warsztatach.
Te dni były owocne dla wszystkich Członków Koła w przyszłe kontakty i współprace.
Co więcej, mamy się czym chwalić!
Sebastian Kilar na tej konferencji przedstawił swój pierwszy referat naukowy!
Team międzyuczelniany reprezentujący Uniwersytet Opolski w składzie Zuzanna Bernaś i Dominika Waloszek oraz Kasia Kroker z Uniwersytet Ignatianum i Karolina Fąfrowicz z Uniwersytetu Jagiellońskiego zdobyły 2 miejsce w Konkursie Wiedzy psychologicznej “Awantura o ECTSy”.
Gratulacje!
Dziękujemy za możliwość współtworzenia tego wydarzenia
Do zobaczenia za rok!

Gratulujemy!
Data: 2023-11-18
Liczba zdjęć: 6

Tytuł: Projekt “ŚwiadoMY” w Radio Sygnały
Nazwa zdjęcia: 28.11.2023
Opis:
Zapraszamy do zapoznania się z relacją Radio Sygnały o naszym aktualnym projekcie "ŚwiadoMY" realizowanym w ramach grantu "Rządzimy się Sami" Fundacji Sapere Aude.
https://radiosygnaly.uni.opole.pl/psychologiczne-warsztaty-dla-mlodziezy/?fbclid=IwY2xjawN4SspleHRuA2FlbQIxMABicmlkETF2Y00xM3JjdzhKSWVPYWZlc3J0YwZhcHBfaWQQMjIyMDM5MTc4ODIwMDg5MgABHqBBut0BhCrAUXEv7fARLOqK22klhJyTN-fS8MFITEC36n2_nIGWdtZKhgvG_aem_jApLcYUNuD1Er2V3pJBQdA
Data: 2023-11-28
Liczba zdjęć: 1

Tytuł: Poster naukowy "Sensomotoryczna modulacja pobudzenia ośrodkowego układu nerwowego u osób z ADHD - badanie z wykorzystaniem EEG i PPG".
Nazwa zdjęcia: 5.12.2023
Opis:
Członek SKN Psyche i Logos Sebastian Kilar wraz ze swoim zespołem w składzie Sara Szalewska oraz Kamil Wolf zaprezentują poster naukowy "Sensomotoryczna modulacja pobudzenia ośrodkowego układu nerwowego u osób z ADHD - badanie z wykorzystaniem EEG i PPG" na 25. Kongresie Polskiego Towarzystwa Neuropsychologicznego organizowanym 7-9 grudnia 2023 przez Uniwersytet Komisji Edukacji Narodowej w Krakowie.
Gratulujemy i życzymy powodzenia podczas wystąpienia!
Temat jest niezwykle ciekawy, więc zachęcamy do zapoznania się z posterem
Data: 2023-12-05
Liczba zdjęć: 1

Tytuł: Projekt “ŚwiadoMY”
Nazwa zdjęcia: 27.12.2023 Z1; 27.12.2023 Z2; 27.12.20 Z3; 27.12.2023 4; 27.12.2023 Z5; 27.12.2023 Z6; 27.12.2023 Z7; 27.12.2023 Z8; 27.12.2023 Z9
Opis:
Kryzys zdrowia psychicznego jest realnym problemem wśród młodzieży, dlatego stworzyliśmy projekt ŚwiadoMY, sfinansowany z programu "Rządzimy się sami - małe granty na wielkie sprawy" realizowanego przez Fundację Inicjatyw Społecznych "Sapere Aude" z środków Narodowy Instytut Wolności - Centrum Rozwoju Społeczeństwa Obywatelskiego w ramach Rządowego Programu Fundusz Młodzieżowy na lata 2022-2033. Patronem projektu jest Instytut Psychologii Uniwersytetu Opolskiego. Głównymi celami Naszego projektu ŚwiadoMY było zwiększenie wiedzy uczestniczek dotyczącej emocji, ich wyrażania oraz dbania o własny dobrostan psychiczny. Jak wyszło? Zobaczcie sami!
Objęliśmy patronatem klasę psychologiczno-pedagogiczną Liceum nr. V w Opolu i wraz z ekspertami opracowaliśmy materiały psychoedukacyjne. W dniach 24.11, 29.11 oraz 07.12 w Studenckim Centrum Kultury UO, dla 36 uczestniczek przeprowadziliśmy warsztaty z zakresu radzenia sobie ze stresem, emocjami, konfliktami w grupie oraz pomocy rówieśnikowi w obliczu kryzysu. Łącznie przeprowadziliśmy 9 godzin lekcyjnych szkoleń opartych na praktyce i dyskusji. 8 grudnia 2023 na spotkaniu podsumowującym porozmawialiśmy o tym, co wynieśliśmy z projektu, zagraliśmy w kreatywne gry integracyjne i spędziliśmy miło czas w towarzystwie muzyki jazzowej, którą uraczył Nas zespół “Równoległe Kwinty”.
Co więcej, stworzyliśmy zeszyt ćwiczeń składający się z części teoretycznej i praktycznej, który zachęca uczestniczki do praktycznego wykorzystywania wiedzy zdobytej na warsztatach. Zaprojektowane przez Nas broszury mogą pomóc uczestniczkom lub ich przyjaciołom szukać pomocy w sytuacji kryzysowej.
W ramach promocji projektu nawiązaliśmy współpracę z Radiem “Sygnały” UO oraz Studencką Telewizją “SETA”, bez których nie moglibyście zobaczyć tego świetnego spotu podsumowującego projekt, czy artykułów internetowych opowiadających o Naszym projekcie. Serdecznie dziękujemy i zachęcamy do obserwowania stron Radia “Sygnały” i “SETY”!
Projekt ŚwiadoMY był pierwszym realizowanym przez Nas projektem grantowym i idealnym zwieńczeniem krótkiej, lecz intensywnej pracy SKN Psyche i Logos w 2023 roku. Już nie możemy się doczekać, by zaprezentować Wam nadchodzące projekty.
Data: 2023-12-27
Liczba zdjęć: 9

Tytuł: Artykuł o Projekcie “ŚwiadoMY”
Nazwa zdjęcia: 17.01.2024
Opis:
Zapraszamy do przeczytania artykułu stworzonego przez Radio Sygnały
Artykuł podsumowuje nasz projekt "ŚwiadoMY" realizowany w ramach grantu "Rządzimy się Sami" Fundacji Sapere Aude.
https://radiosygnaly.uni.opole.pl/zakonczenie-psychologicznych-warsztatow-dla-mlodziezy/?fbclid=IwY2xjawN4TbhleHRuA2FlbQIxMABicmlkETF2Y00xM3JjdzhKSWVPYWZlc3J0YwZhcHBfaWQQMjIyMDM5MTc4ODIwMDg5MgABHqBBut0BhCrAUXEv7fARLOqK22klhJyTN-fS8MFITEC36n2_nIGWdtZKhgvG_aem_jApLcYUNuD1Er2V3pJBQdA
Data: 2024-01-17
Liczba zdjęć: 1

Tytuł: Wyjazd integracyjno - badawczy do Centrum Pomocy Psychologicznej Uniwersytetu Kazimierza Wielkiego w Bydgoszczy.
Nazwa zdjęcia: 10.03.2024 Z1; 10.03.2024 Z2; 10.03.2024 Z3; 10.03.2024 Z4; 10.03.2024 Z5; 10.03.2024 Z6; 10.03.2024 Z7; 10.03.2024 Z8
Opis:
W dniach 4 - 5 marca 2024 roku Członkowie SKN Psyche i Logos, wraz z Opiekunami Koła brali udział w wyjeździe integracyjno - badawczym do Centrum Pomocy Psychologicznej Uniwersytetu Kazimierza Wielkiego w Bydgoszczy, który został sfinansowany przez Instytut Psychologii Uniwersytetu Opolskiego.
Wyjazd był doskonałą okazją do pogłębiania znajomości oraz poszerzenia własnej wiedzy przy wsparciu ekspertów. Uczestnicy mieli okazję poznać piękne miasto Bydgoszcz, zwiedzić bogato wyposażone laboratoria i na własne oczy zobaczyć specjalistyczny sprzęt używany w badaniach psychologicznych.
Niespodzianką okazało się spotkanie członków koła z profesorem prof. dr hab. Januszem Trempałą - znanym psychologiem i twórcą podręcznika „Psychologia rozwoju człowieka”, który jest znany każdemu studentowi psychologii.
Zobaczcie, co do powiedzenia mieli uczestnicy wyjazdu!
„Cały wyjazd moim zdaniem był świetny! Bardzo dobra okazja dla ludzi zainteresowanych badaniami, jak i dla samej integracji z opiekunami. Najbardziej zainteresował mnie nowoczesny eyetracker, jeden z dwóch w całej Polsce zestawów aparatury do TMS (stymulacja mózgu prądem elektrycznym) i polisomnograf”.
„Wyjazd był naprawdę bardzo ciekawym doświadczeniem, wyposażenie laboratoryjne centrum pomocy psychologicznej w Bydgoszczy jest imponujące - ilość sal i sprzętów robi wrażenie i jeszcze bardziej inspiruje do rozwijania dziedziny nauki, jaką jest psychologia. Mieliśmy także okazję zobaczyć się z prof. Trempałą, który, gdy usłyszał o naszej obecności w Centrum, postanowił przyjść przywitać się z nami”.
Już nie możemy się doczekać efektów współpracy międzyuczelnianej i realizacji wspólnych badań.
To pierwszy, lecz na pewno nie ostatni wyjazd członków SKN Psyche i Logos do znanych ośrodków pomocy psychologicznej w Polsce!
Data: 2024-03-10
Liczba zdjęć: 8

Tytuł: Warsztaty "Psychiczny dobrostan młodzieży i edukacja pozaformalna" organizowane przez przez Stowarzyszenie Promocji Zdrowia i Profilaktyki "HOPP".
Nazwa zdjęcia: 7.05.2024 Z1; 7.05.2024 Z2; 7.05.2024 Z3
Opis:
W dniu 25 kwietnia Członkowie Naszego Koła brali udział w warsztatach "Psychiczny dobrostan młodzieży i edukacja pozaformalna" organizowanych przez przez Stowarzyszenie Promocji Zdrowia i Profilaktyki "HOPP"
Uczestnicy mieli okazję poznać i przetestować karty zadaniowe CHEER, które wspierają dobrostan psychiczny i sprawczość młodzieży, a także posłuchać psychoedukacyjnych wykładów eksperckich
Dziękujemy za zaproszenie do udziału i z niecierpliwością czekamy na kolejne wydarzenia!
Data: 2024-05-07
Liczba zdjęć: 3

Tytuł: “Oszukaj system, czyli podnieś jakość swojego studiowania!”
Nazwa zdjęcia: 17.05.2024 Z1; 17.05.2024 Z2; 17.05.2024 Z3; 17.05.2024 Z4; 17.05.2024 Z5; 17.05.2024 Z6
Opis:
Koniec roku akademickiego już za pasem, a u Nas ciągle się dzieje!
15 oraz 16 maja odbyły się prelekcje projektu “Oszukaj system, czyli podnieś jakość swojego studiowania!”, który organizowany był przez SKN Psyche i Logos w ramach współpracy ze Studencką Radą Wydziału Prawa i Administracji. Projekt objęty był patronatem honorowym Jego Magnificencji Rektora Uniwersytetu Opolskiego
Pierwsza prelekcja, prowadzona przez Wiceprzewodniczącą Koła Dominikę Waloszek, poruszała temat stresu i tego, jak sobie z nim radzić. Rozmawialiśmy o tym, jak ze stresu zrobić swojego dobrego kumpla i wykorzystać jego obecność na własny użytek.
Druga prelekcja, prowadzona przez Przewodniczącą Koła Zuzannę Bernaś, dotyczyła efektywnej nauki. Uczestnicy poznali mnemotechniki, zasady ułatwiające naukę i “ogarniacze życia” pomocne w codziennej organizacji czasu.
Warto dodać, że w każdym spotkaniu uczestniczyło ponad 60 studentów Uniwersytetu Opolskiego!
Powyższe prelekcje to dopiero początek większego projektu, który szykujemy wraz ze Rada Studencka Wydziału Prawa i Administracji UO już w przyszłym roku akademickim!
Stay tuned!
Data: 2024-05-17
Liczba zdjęć: 6

Tytuł: Warsztaty z psychoterapii dziecięcej w nurcie systemowym.
Nazwa zdjęcia: 20.05.2024 Z1; 20.05.2024 Z2; 20.05.2024 Z3; 20.05.2024 Z4; 20.05.2024 Z5; 20.05.2024 Z6; 20.05.2024 Z7
Opis:
Kolejny świetny projekt!
15 maja Członkowie Koła wzięli udział w warsztatach z psychoterapii dziecięcej w nurcie systemowym zorganizowanych przez Członkinię Koła Emilię Pośpiech oraz koło pedagogiki wczesnoszkolnej i przedszkolnej jako współorganizatorów z Moniką Pałygą na czele.
Prowadzącym był Pan Waldemar Wczasek, który pokazał uczestnikom, czym jest nurt systemowy i co go wyróżnia wśród innych nurtów psychoterapeutycznych. Gość przedstawił realia pracy z dziećmi i młodzieżą, skupiając się na zasobach i roli wychowania.
W warsztatach brało udział 30 uczestników i na pewno zainspirowały ich do głębszego poznania nurtu systemowego
Data: 2024-05-20
Liczba zdjęć: 7

Tytuł: Warsztaty “Nawiązywanie i podtrzymywanie relacji rówieśniczych”
Nazwa zdjęcia: 21.05.2024 Z1; 21.05.2024 Z2; 21.05.2024 Z3; 21.05.2024 Z4; 21.05.2024 Z5; 21.05.2024 Z6; 21.05.2024 Z7
Opis:
20 oraz 21 maja zostały przeprowadzone warsztaty “Nawiązywanie i podtrzymywanie relacji rówieśniczych”, w których wzięli udział uczniowie klasy o profilu informatycznym klasy LO nr. 5 w Opolu
Dzięki rozmaitym ćwiczeniom i dyskusji, uczestnicy nabyli wiedzę przydatną do formowania nowych znajomości i ich utrzymywania.
Pierwsza część warsztatowa, dotycząca nawiązywania relacji, została przeprowadzona przez Sekretarza Koła Katarzynę Gumkowską wraz z jedną z Członkiń Koła Zofią Pulit. Organizatorki opowiedziały o kluczowych zasobach przydatnych przy nawiązywaniu relacji rówieśniczych i przeprowadziły wiele ćwiczeń integrujących klasę.
Druga część warsztatów, przeprowadzona przez Członkinie Koła Hannę Woźnicę oraz Emilię Pośpiech, skupiała się na podtrzymywaniu bliskich związków z innymi ludźmi. Prowadzące pokazały uczestnikom, jak dbać o nawiązane już znajomości.
Mamy nadzieję, że jeszcze nie raz będziemy mieli okazję na współpracę z tak zaangażowaną młodzieżą!
Dziękujemy za śliczne origami

Data: 2024-05-21
Liczba zdjęć: 7

Tytuł: Wywiad z dr. Hab. Romualdem Derbisem, prof. UO w ramach XI Ogólnopolska konferencja naukowa “Jakość życia w pracy i poza nią”.
Nazwa zdjęcia: 21.05.2024
Opis: XI Ogólnopolska konferencja naukowa “Jakość życia w pracy i poza nią” zbliża się wielkimi krokami!

Chcemy pokazać światu, dlaczego warto wziąć w niej udział!

Tym razem przychodzimy do Was z krótkim wywiadem, który przeprowadziliśmy z dr. hab. Romualdem Derbisem, prof. UO, dyrektorem naszego instytutu, jak i przewodniczącym komitetu naukowego.

Dowiecie się, kto zaszczyci nas swoją obecnością podczas konferencji, na czym polega praca komitetu naukowego oraz ile pracy komitet organizacyjny wkłada w przygotowanie całego wydarzenia

Zapraszamy do czytania!

SKN Psyche i Logos: Panie Profesorze, jak wiemy, ogólnopolska konferencja naukowa “Jakość życia w pracy i poza nią” wraca w kolejnej odsłonie, po blisko sześciu latach. Czego możemy się spodziewać w tej, już jedenastej edycji?

Prof. Romuald Derbis: To, czego możemy się spodziewać, wynika z podtytułu. Mamy zamiar zajmować się odpowiedzią na pytanie “I co z tym szczęściem?”. Pytanie jest postawione dość przekornie, prawie że retorycznie, bo myślę, że rozmowa o szczęściu nie ma ani początku, ani końca. Na tej konferencji chcemy podyskutować na temat kondycji życia psychicznego Polaków, przede wszystkim z perspektywy badań psychologii pozytywnej, ale nie tylko. Co z tego wyniknie pokażą nam referaty, dyskusja panelowa, czy wykłady plenarne. Nie spodziewamy się jakichś radykalnych odpowiedzi. Chcemy się dowiedzieć, które drogi badania szczęścia są bardziej popularne, które są bardziej efektywne, które są ślepymi uliczkami. Chcemy zobaczyć na czym może polegać troska pracodawcy i organizacji o pracownika w dobie globalizacji.

SKN: Wiemy, że komitet naukowy dokłada wszelkich starań, aby wystąpienia konferencyjne odznaczały się nie tylko ciekawą tematyką, ale również rzetelnością. Chcielibyśmy przedstawić czytelnikom, kim są ci bohaterowie, którzy pracują zza kulis. Kto zaszczyci nas swoją obecnością jako komitet naukowy?

Prof. R. D.: Z komitetu naukowego na samą konferencję nie da rady dojechać prof. Czesław Nosal, natomiast pozostali członkowie komitetu będą. Prof. Rogowska konsultuje zakres tematyczny wykładów plenarnych. Naukowymi filarami tej konferencji są wykłady plenarne, które niekoniecznie są prowadzone przez samych członków komitetu naukowego. Jednym z prelegentów będzie prof. Anna Zalewska, która na konferencjach “Jakość życia w pracy i poza nią” zazwyczaj była, będzie i tym razem w komitecie naukowym. Jako prelegenci plenarni wystąpią również prof. Tomasz Grzyb z Uniwersytetu SWPS z Wrocławia, prof. Jan Cieciuch z UKSW w Warszawie, czy prof. Dorota Merecz-Kot z UŁ, która jest również członkinią komitetu naukowego. Wszyscy członkowie komitetu naukowego mają znaczącą pozycję w polskiej psychologii, jak i za granicą. Można powiedzieć, że jest to bardzo zaszczytne grono i cieszymy się, że zgodzili się być w komitecie naukowym i tym samym wspomagać nas w określaniu ram merytorycznych wykładów oraz panelu dyskusyjnego. W tym panelu dyskusyjnym pod hasłem “I co z tym szczęściem?” z naszej strony udział weźmie prof. Dariusz Krok.

SKN: Oczywiście instytut nie działa tylko od strony naukowej, ale również od tej organizacyjnej. Jak wygląda przygotowanie takiej konferencji? Jak instytut pracuje nad tym, żeby dopiąć wszystko na ostatni guzik?

Prof. R. D.: To bardzo ważne pytanie, ponieważ kulisy organizowania konferencji bywają bardzo zagmatwane. Przebijamy się przez rozmaite trudności. Został powołany komitet organizacyjny, któremu przewodniczy dr Jakub Filipkowski. To oni robią wszystko, dzięki czemu ta konferencja może wystartować. Od terminarza organizacyjnego zaczynając, poprzez identyfikatory, plakaty, organizację przerw kawowych i wyżywienia, szukanie sponsorów, zbieranie zgłoszeń tematów, drukowanie odpowiednich informacji i rozsyłanie ich po Polsce, zaplanowanie wystąpień, aż po zgranie poszczególnych sesji pod kątem merytorycznym. Komitet organizuje również tą stronę bardziej towarzyską konferencji, jak wyjście do teatru, czy uroczysta kolacja. Zaangażowanie komitetu jest bardzo duże, ponieważ jest wiele szczegółów, jak dzisiaj często się mówi, do ogarnięcia. Chociażby zorganizowanie sali konferencyjnej, przestrzeni dla przerw kawowych czy sztalug pod plakaty dla wystąpień posterowych. Pracy jest wiele i to wszystko trzeba zgrać w czasie.
Data: 2024-05-21
Liczba zdjęć: 1

Tytuł: Wywiad z dr. hab. Dariuszem Krokiem w ramach XI Ogólnopolska konferencja naukowa “Jakość życia w pracy i poza nią”.
Nazwa zdjęcia: 24.05.2024
Opis:
Jeden wywiad to zdecydowanie za mało, więc przychodzimy z kolejnym!
Przedstawiamy Wam rozmowę z ks. dr hab. Dariuszem Krokiem, Kierownikiem Zakładu Psychologii Zdrowia i Profilaktyki Instytutu Psychologii UO oraz Członkiem Komitetu Naukowego nadchodzącej konferencji
Nasz gość opowiada o tym, jak ważnym pojęciem jest szczęście i dlaczego zostało wybrane tematem przewodnim konferencji. Co więcej, zdradzamy, jaki temat pojawi się na panelu dyskusyjnym z udziałem ks. dr hab. Dariusza Kroka.
Zapraszamy do lektury!
SKN Psyche i Logos: Wiemy, że Pan Profesor bierze udział w panelu dyskusyjnym, czy może nam Pan Profesor zdradzić, o czym będziemy mogli usłyszeć?
Ks. dr hab. Dariusz Krok: Temat naszego panelu dyskusyjnego brzmi “I co z tym szczęściem?”. W jego ramach będziemy starali zastanowić się nad dwoma kluczowymi pytaniami.
Po pierwsze: Jaka jest kondycja jakości życia psychicznego w Polsce, w kontekście szczęścia? Chodzi tutaj o ukazanie, jaki jest obecny poziom szczęścia i jego struktura w społeczeństwie polskim. Dodatkowo, poruszone zostanie poszukiwanie autentycznych vs. pozornych dróg do osiągania szczęścia w pracy i życiu prywatnym.
Po drugie: Jakie są teoretyczne i metodologiczne paradygmaty oraz wyniki badań, które sprzyjają tworzeniu programów wspierających jakość życia? Głównym elementem będzie spojrzenie na paradygmat szczęścia i tego, czego on dostarcza w zakresie poprawy jakości życia. Innymi słowy, chodzi o ukazanie, jak współczesne teorie i badania naukowe pomagają nam w kształtowaniu programów i działań profilaktycznych, mających na celu podwyższenie jakości życia.
SKN Psyche i Logos: Wszystko kręci się wokół szczęścia, ale czym w ogóle jest to szczęście i czemu akurat nim zajmujemy się na konferencji?
Ks. dr hab. Dariusz Krok, prof. UO: Pojęcie szczęścia jest trudne do zdefiniowania, ponieważ o szczęściu mówimy nie tylko na płaszczyźnie psychologii, ale także na płaszczyźnie filozofii, etyki czy socjologii. Zresztą, filozofia była pierwszą nauką, w obrębie której ludzie zaczęli zastanawiać się, czym jest szczęście i jak można je określić.
Trudno jest ustalić jedną, wyczerpującą definicję szczęścia. Ogólnie, w ujęciu psychologicznym szczęście można określić jako globalne doświadczenia satysfakcji i zadowolenia ze swojego życia na poziomie poznawczym i emocjonalnym. Pokrewnym terminem jest dobrostan psychiczny.
Gdyby popatrzeć na szczęście od strony psychologicznej, to możemy mówić o pewnym subiektywnym doświadczeniu człowieka w zakresie ogólnie rozumianej satysfakcji z życia, stąd psychologia często mówi o „poczuciu szczęścia”. Mówiąc o szczęściu odpowiadamy sobie na pytanie - “W jakim stopniu jestem usatysfakcjonowany, zadowolony z mojego obecnego życia?”.
O szczęściu możemy mówić w wymiarze hedonistycznym, z którym wiąże się pojęcie dobrostanu psychicznego w tradycji hedonistycznej (subjective well-being), autorstwa E. Dienera. Wyraża ono stopień, w jakim jestem usatysfakcjonowany, zadowolony ze wszystkich sfer swojego życia, czyli z życia w rozumieniu globalnym. Możemy także mówić o szczęściu w wymiarze eudajmonistycznym, czyli na ile jestem zadowolony w kontekście celów, wartości lub samorozwoju, a także o szczęściu w perspektywie społecznej, czyli na ile jestem usatysfakcjonowany w sferze relacji interpersonalnych. Ponadto, obecnie najnowszym rodzajem dobrostanu, bardzo rozwijanym w USA, jest dobrostan emocjonalny (emotional well-being), wyrażający satysfakcję odczuwaną przede wszystkim w sferze emocji i uczuć.
Gdyby spojrzeć na te cztery rodzaje dobrostanu, czyli dobrostan w ujęciu hedonistycznym, eudajmonistycznym, społecznym i emocjonalnym, i gdyby spróbować ująć je razem, to otrzymalibyśmy psychologiczną konceptualizację szczęścia. Wówczas szczęście mogłoby być rozumiane jako subiektywne przekonanie człowieka, na ile jest zadowolony, usatysfakcjonowany z całego jego życia, zarówno w wymiarze psychicznym, społecznym , jak i emocjonalnym.
Dlaczego będziemy zajmować się szczęściem na naszej konferencji? Liczne badania z zakresu psychologii pracy, zdrowia czy osobowości, wskazują, że poczucie szczęścia jest jednym z głównych determinantów konstruktywnego funkcjonowania człowieka. Badania te pokazują, że ludzie szczęśliwi żyją dłużej, są zdrowsi, lepiej funkcjonują na poziomie psychosomatyki, a także są bardziej produktywni w pracy i lepiej wykonują powierzone im obowiązki.
Zrobiliśmy ostatnio z moimi współpracownikami badania nad nauczycielami, w których jako zmienną zależną badaliśmy satysfakcję z życia i satysfakcję z pracy. Wyniki wskazały, że satysfakcja z życia jest ściśle powiązana z satysfakcją z pracy. Z jednej strony, satysfakcja z życia pomaga nam zwiększać satysfakcję z pracy, a z drugiej strony, satysfakcja, którą czerpiemy z naszych obowiązków zawodowych, przyczynia się do ogólnej satysfakcji z życia.
SKN Psyche i Logos: Czy pogłębienie badań w zakresie szczęścia jest ważne z perspektywy psychologii pozytywnej i podnoszenia jakości życia?
Ks. dr hab. Dariusz Krok, prof. UO: Jest niesamowicie ważne − myślę, że to fundament psychologii pozytywnej i podnoszenia jakości życia. Psychologia pozytywna, która narodziła się w drugiej poł. lat 90 tych XX w., stawiała sobie jako jeden z głównych celów określenie tego, czym jest szczęście, jakie są predyktory szczęścia i jego konsekwencje. Z tego względu badania Seligmana i innych badaczy starały się odpowiedzieć, jakie są przyczyny i jakie są konsekwencje szczęścia.
Szczęście oczywiście wiąże się z jakością życia, jednak szczęście to nie to samo, co jakość życia. Jakość życia to termin znacznie szerszy, który obejmuje wiele różnych elementów subiektywnych, ale i obiektywnych.
Myślę, że poczucie szczęścia jest ważne w perspektywie psychologii pozytywnej z dwóch zasadniczych powodów: (1) szczęście w istotnym stopniu wiąże się z innymi czynnikami, które badamy w psychologii pozytywnej, np. nadzieją, poczuciem sensu życia, dobrostanem psychicznym czy pozytywnymi emocjami, oraz (2) szczęście mocno decyduje o tym, jak wyglądać będzie moje życie od strony indywidualnej i społecznej.
Osoby, które doświadczają autentycznego, wewnętrznego poczucia szczęścia, potrafią doskonale odnaleźć się w wymiarze intrapsychicznym, jak i interpsychicznym. Żyją pełnią życia!!!

Data: 2024-05-24
Liczba zdjęć: 1

Tytuł: Wywiad z dr. Aleksandrą Różańską w ramach XI Ogólnopolska konferencja naukowa “Jakość życia w pracy i poza nią”.
Nazwa zdjęcia: 28.05.2024
Opis:
Kolejny wywiad, a wraz z nim kolejna ważna osoba, bez której konferencja by się nie odbyła - Pani dr Aleksandra Różańska!
Przedstawicielka komitetu organizacyjnego konferencji opowiada o korzyściach z udziału w wydarzeniu, najciekawszych elementach programu i pokazuje organizację konferencji z drugiego planu
Zachęcamy do lektury!
SKN Psyche i Logos: Jakie zdaniem Pani Doktor niesie za sobą plusy udział w konferencji dla studenta, a jakie dla wykwalifikowanego psychologa?
dr Aleksandra Różańska: Przede wszystkim nie dzieliłabym uczestników na studentów
i wykwalifikowanych psychologów. Podzieliłabym ich na tych aktywnych i biernych. Bierny uczestnik będzie mógł słuchać różnych wystąpień, pozna wyniki najnowszych badań, czy w przyszłości stworzy projekt badawczy inspirując się tymi danymi. Natomiast uczestnik aktywny ma możliwość skonfrontowania swoich wyników badań. Tutaj należy zauważyć, że jest to konferencja ogólnopolska, a zatem uczestniczyć w niej będą goście z różnych ośrodków. Dzięki temu stanowi to szansę na wymianę poglądów i perspektyw, więc może być to bardzo wartościowe dla uczestników. Podkreśliłabym, że każdy uczestnik wyniesie tyle, ile wniesie. Jeśli ktoś się zaangażuję w dyskusję, włączy w zadawanie pytań to będzie mieć więcej danych i być może będzie to dla tego uczestnika bardzo rozwojowe. Natomiast jeśli ktoś skupi się wyłącznie na swoim wystąpieniu lub selektywnym wyborze treści to wtedy uzyska mniej.
SKN Psyche i Logos: Jak wygląda proces organizacji tej konferencji z perspektywy komitetu organizacyjnego?
dr Aleksandra Różańska: Na pewno jest trudno odnieść się do tego pytania, mówiąc
w imieniu całego komitetu organizacyjnego. Dlatego będę mówić, jak to wygląda z mojej perspektywy. Nasza praca dzieliła się na różne etapy. Prace zaczynaliśmy od stworzenia koncepcji, czyli momentu, gdy zastanawialiśmy się nad tematem konferencji, nad zagadnieniami które powinny być uwzględnione. Później te zadania zostały przejęte przez komitet naukowy, zgodnie z ideą, jaką przyjmuje się przy organizacji konferencji. Następnie komitetowi organizacyjnemu zostały przydzielone konkretne zadania związane z logistyką, czyli najogólniej mówiąc takie, które dotyczą dbałości o zadowolenie uczestników.
SKN Psyche i Logos: Które wydarzenia, odbywające się podczas konferencji są Pani zdaniem najciekawsze i najbardziej godne uwagi?
dr Aleksandra Różańska: Myślę, że poza wykładami, panelami, sesjami i wystąpieniami uczestników, dużą wartością są te wydarzenia fakultatywne, czyli spektakl w Teatrze Lalki i Aktora i spacer po Opolu. Oczywiście, że wartością merytoryczną są wystąpienia, natomiast te wydarzenia około konferencyjne dają nam możliwość dbałości o jakość życia. Nie tylko mówimy o jakości życia z perspektywy teoretycznej, ale także możemy jej doświadczać. Dlatego wydaje mi się, że te wydarzenia nadają spójności całej konferencji. Bez nich skupilibyśmy się tylko na części teoretycznej.
SKN Psyche i Logos: Głównym tematem konferencji jest jakość życia w pracy i poza nią. Jaki wpływ na tą jakość mają różnice indywidualne?
dr Aleksandra Różańska: Zdecydowanie byłabym ostrożna z używaniem słowa wpływ, dlatego, że wtedy zakładamy przyczynę i skutek. Różnice indywidualne miałyby determinować poziom jakości życia. Oczywiście są wyniki badań, które wykazują związek wybranych cech temperamentalnych, osobowościowych czy też zdolności poznawczych z poczuciem jakości życia. Natomiast myślę, że warto byłoby się zastanowić nad tym czy to faktycznie różnice indywidualne determinują poczucie jakości życia. Myśląc na przykład o strategiach radzenia sobie ze stresem, może jest tak, że jeśli ktoś ma niskie poczucie jakości życia, to ze względu na ocenę dobrostanu psychicznego podejmuję na przykład strategie unikowe, które nie są tymi konstruktywnymi. Być może w momencie zmiany oceny poczucia jakości życia, jednostka podejmowałaby inne strategie. Oczywiście cechy temperamentu są względnie stałe, a poczucie jakości życia wydaje się, że jest bardziej sytuacyjne. Natomiast w czasie życia natężenie cech temperamentu może ulec zmianie. Tym samym trudno jest mówić o jednoznacznym wpływie temperamentu na poczucie jakości życia. Na pewno podkreśliłabym tutaj istotność zdolności poznawczych, w kontekście postrzegania swojego życia, dobrostanu psychicznego i podejmowania decyzji.

Data: 2024-05-28
Liczba zdjęć: 1

Tytuł: Wywiad z dr. Jakubem Filipkowskim w ramach XI Ogólnopolska konferencja naukowa “Jakość życia w pracy i poza nią”.
Nazwa zdjęcia: 31.05.2024
Opis:
Kolejny wywiad uchylający rąbka tajemnicy na temat konferencji
W ramach XI ogólnopolskiej konferencji naukowej ,,Jakość życia w pracy i poza nią” przeprowadziliśmy wywiad z Przewodniczącym Komitetu Organizacyjnego - dr Jakubem Filipowskim.
Dr Filipkowski opowiedział nam o organizacji tak dużego wydarzenia, potrzebnym zaangażowaniu oraz treści merytorycznej konferencji. Dowiecie się również o jakości życia w pracy i tym, czy jego zdaniem to pojęcie zmieniło się wraz z popularyzacją pracy zdalnej.
Serdecznie zapraszamy do przeczytania oraz do udziału w konferencji.
SKN Psyche i Logos: Dlaczego z perspektywy studenta warto wziąć udział w konferencji?
Dr Jakub Filipkowski : Uważam, że w konferencji warto wziąć udział, przede wszystkim dlatego, że dawno nie zorganizowano u nas takiego wydarzenia. Nasi aktualni studenci z pewnością nie doświadczyli tak dużej konferencji w naszym instytucie. Moim zdaniem konferencja naukowa to najlepsza okazja do doświadczenia żywej nauki, takiej jaką jest ona naprawdę.
To, czego się uczymy, jest w pewien sposób ograniczone, mamy oczywiście podręczniki, korzystamy z artykułów, staramy się być na bieżąco, natomiast jest to tylko zastany tekst. Na konferencji możemy być świadkami tego, jak naukowcy dyskutują, wymieniają się doświadczeniami, czasem również się kłócą, co jest bardzo interesujące. Z pewnością dla studentów ciekawy będzie fakt, że wśród zaproszonych naukowców są autorzy podręczników i tekstów, z których korzystali w toku swojej nauki.
SKN Psyche i Logos: Dobrze, a która z prelekcji może najbardziej przypaść do gustu studentom?
Dr Jakub Filipkowski: To jest trudne pytanie, jako organizator nie powinienem tutaj nikogo faworyzować, ale rozumiem, że to pytanie wynika z waszej ciekawości. Wydaje mi się, że bardziej interesujące dla studentów, będą te wykłady, które dotyczą szczęścia i jakości życia ogółem, a nieco mniej te, które dotyczą jakości życia w pracy, bo mniej więcej taki podział się wykształcił.
Wykłady przedstawiające tematy szeroko ujmujące jakość życia przedstawią prof. Cieciuch oraz prof. Grzyb. Z drugiej strony mamy też wielu już pracujących studentów, także myślę, że wykłady związane z pracą - prof. Zalewskiej i prof. Merecz-Kot, na pewno również będą dla nich ciekawe.
SKN Psyche i Logos: Jest Pan Przewodniczącym Komitetu Organizacyjnego konferencji. Jak wygląda przygotowywanie tak dużego wydarzenia od strony organizacyjnej?
Dr Jakub Filipkowski: Jest to z pewnością proces bardzo złożony. Jako że wydarzenie organizowane jest na uczelni, trzeba wdrożyć się w procedury, które są dosyć ściśle określone. Na początku wymaga to naprawdę dużo pracy polegającej na zapoznaniu się z ogromem materiałów i przepisów, które trzeba znać, po to by w ogóle rozpocząć organizację. Jest wiele rzeczy, o których trzeba pomyśleć wcześnie i są też takie, które wychodzą dopiero w trakcie organizacji.
Na początku nie spodziewałem się, że będę musiał zajmować się pewnymi rzeczami, ale później rzeczywistość pokazała, że przy pracy nad takim wydarzeniem nie da się przewidzieć każdej kwestii, z drugiej strony, komitet organizacyjny mamy sprawny i dosyć liczny. Mamy też pomoc osób spoza komitetu, więc to nie jest tak, że jesteśmy pozostawieni sami sobie. Powiedziałbym, że organizacja konferencji to trudne zadanie, ale mam nadzieję, że zakończy się satysfakcjonująco.
SKN Psyche i Logos: Co do treści merytorycznej konferencji, czy według Pana pojęcie jakości życia w pracy zmieniło się wraz z popularyzacją pracy zdalnej?
Dr Jakub Filipkowski: Myślę, że się zmienia. Przede wszystkim trzeba wprowadzić pewne zmiany w badaniach naukowych, ponieważ duża część była prowadzona po prostu w miejscu pracy, fizycznie - czyli w biurze, na uczelni czy w fabryce, natomiast teraz, kiedy mamy pracę zdalną, to już jest to w pewnym sensie niemożliwe. Zmieniło się też samo pojęcie miejsca pracy. Sporo osób pracuje teraz ze swoich prywatnych gabinetów lub przy swoim własnym, domowym biurku.
Zmienia się też znaczenie rzeczy takich jak dojazd do pracy, koszty, które są z tym związane. Nauka nie działa aż tak szybko, działa z pewnym opóźnieniem. Jeśli chodzi o definicję lub pojęcia związane z jakością życia, to chyba nie mogę powiedzieć, że one już się zmieniły, jednak pewien zwrot w badaniach jest widoczny i myślę, że będziemy też mogli usłyszeć o tym na samej konferencji. Na sesjach referatowych będą wystąpienia dotyczące tej kwestii.
SKN Psyche i Logos: Ostatnie pytanie, w których miejscach jest trudniej zadbać o dobrostan? Tradycyjnie, na miejscu w pracy, czy może zdalnie?
Dr Jakub Filipkowski: Myślę, że tutaj istotne są kwestie osobowościowe, trzeba się dopasować. Z mojego doświadczenia, mogę powiedzieć, że generalnie łatwiej jest chyba zadbać o dobrostan w miejscu, które organizujemy sobie sami, ale trzeba się tego nauczyć. Kiedy ja pracowałem zdalnie na początku ulegałem wielu dystraktorom. Niektórzy mają partnerów, dzieci lub zwierzęta, które łatwo rozpraszają i mogą odciągać ich od pracy.
Trzeba więc sobie narzucić taką higienę pracy oraz stworzyć takie procedury i nawyki, które będą sprawiały, że miejsce pracy będziemy wykorzystywać zgodnie z jego przeznaczeniem. Musimy wypracować w sobie umiejętność oddzielania pracy od obowiązków domowych. Początkowo może być to trudne, ale myślę, że można się zaadaptować do takiego trybu pracy. Wiele zależy również od tego jakie mamy predyspozycje. Jeśli ktoś lubi pracować z ludźmi, a musi siedzieć w domu, to będzie mu trudno zadbać o to by być zadowolonym z takiej pracy.

Data: 2024-05-31
Liczba zdjęć: 1

Tytuł: Wywiad z dr. Grzegorzem Pajestką w ramach XI Ogólnopolska konferencja naukowa “Jakość życia w pracy i poza nią”.
Nazwa zdjęcia: 06.06.2024
Opis:
Coraz bliżej naszej Konferencji “Jakość życia w pracy i poza nią”!
Przypominamy, że odbędzie się ona w dniach 10-11.06.2024 w Instytucie Psychologii UO.
Do konferencji pozostało kilka dni, więc z tej okazji zdobyliśmy dla Was ciekawe informacje zza kulis.
Dzisiaj przedstawimy krótki wywiad z dr Grzegorzem Pajestką, który w swoim dorobku naukowym ma liczne publikacje naukowe (a nawet książkę), brał także czynny i bierny udział w licznych konferencjach. Zajmuje się psychologią pracy, psychologią różnic indywidualnych i społeczną. Obecnie w pracy koncentruje się na odwadze, rozumianej osobowościowo i behawioralnie oraz na wytrwałości jako konstrukcie definicyjnie bliskim odwadze psychologicznej.
Zapraszamy do przeczytania naszej krótkiej, ale nasyconej ważnymi informacjami rozmowy. Mamy nadzieję, że po lekturze zobaczymy Was na konferencji!
SKN Psyche i logos: Dlaczego warto wziąć udział w Konferencji “Jakość życia w pracy i poza nią”?
Dr Grzegorz Pajestka: Po pierwsze można zaprezentować wyniki własnych badań, czyli to, co się ciekawego zrobiło. Jest to sens pracy naukowej - komunikowanie wyników własnych badań (za pomocą artykułów, albo wystąpień konferencyjnych, a najlepiej za pomocą jednego i drugiego). Po drugie udział w konferencji wiąże się z tym, że poznajmy innych badaczy, więc możemy nawiązać współpracę. Oprócz tego musimy otworzyć się też na krytykę, czyli na to, że koledzy, którzy przyjdą, będą mówić: “A zrobiłeś źle! l ja ci zaraz powiem dlaczego!”. Ale to jest ta krytyka, której bardzo potrzebujemy, żeby się rozwijać i żeby prowadzić coraz lepsze badania. Na konferencję idziemy nie tylko po głaski, ale również idziemy po to, żeby dowiedzieć się, co mogliśmy zrobić inaczej. Komentarze i wiedza, którą zdobywamy, faktycznie pozwalają nam poprawić naszą pracę. To jest sens konferencji.
SKN: A co wyróżnia naszą Konferencję spośród innych wydarzeń tego typu?
dr G.P.: Myślę, że atmosfera. U nas panuje życzliwy nastrój i można być nastawionym na to, że otrzyma się konstruktywne informacje zwrotne. Nie jest to regułą i myślę, że w naszym Instytucie właśnie można na to liczyć.
SKN: Jakie tematy będą poruszane podczas wykładów i paneli na Konferencji?
dr G.P.: Będą poruszane tematy zawarte w programie. Konferencja jest poświęcona szczęściu, jakości życia, dobrostanowi, więc wszystkie wystąpienia będą krążyły wokół tego zagadnienia. Co z tym szczęściem? Co się z nim wiąże? W jaki sposób? Co może wpływać na poczucie szczęścia? A co ze szczęścia wynika?
SKN: A czy pan jako student brał pan udział w takich konferencjach?
dr G.P.: To było już jakiś czas temu. Wydaje mi się, że tak. Prawdopodobnie brałem udział w studenckiej konferencji, pewnie z posterem, bo jest to przyjazna forma dla studentów do zaprezentowania wyników badań.
SKN: I co będąc studentem można wynieść z takiej konferencji? Czego można się nauczyć?
dr G.P.: Tego samego, czego uczą się naukowcy, czyli osoby, które już zajmują się tym profesjonalnie. Znowu: trzeba się otworzyć na krytykę. Trzeba pokazać wyniki swoich badań, więc pokazać innym, co mi wyszło, a co niekoniecznie wyszło - co mógłbym zrobić inaczej. Można też pokazać, że ma się świadomość tego, że pewne rzeczy można było zrobić inaczej. No i na pewno można nawiązać współpracę, a przede wszystkim, jeżeli chodzi o studentów, to można nabierać wprawy: w prezentacji wyników badań, oswajaniu się z publicznością.

Data: 2024-06-06
Liczba zdjęć: 1

Tytuł: IX Ogólnopolska konferencja naukowa "Jakość życia w pracy i poza nią"
Opis:
Konferencja zakończona wielkim sukcesem, więc niedługo, na naszej stronie, pojawi się jej podsumowanie!
Nie pozostawiamy Was jednak z niczym! Na początek zachęcamy do przeczytania artykułu o wydarzeniu stworzonego przez Radio Opole
Możecie posłuchać międzypokoleniowej opinii na temat postrzegania pracy w wywiadach, które zostały udzielone przez prof hab. Romualda Derbisa - dyrektora Instytutu Psychologii UO, Członkini Komitetu Organizacyjnego - Katarzyny Błońskiej oraz Naszej Przewodniczącej - Zuzanny Bernaś
https://radio.opole.pl/100,831745,czy-praca-moze-dawac-szczescie-naukowcy-rozmawia?fbclid=IwZXh0bgNhZW0CMTAAYnJpZBExSWdPWHFOeFpzcDdIR1JpM3NydGMGYXBwX2lkEDIyMjAzOTE3ODgyMDA4OTIIY2FsbHNpdGUBMgABHhKmJdpSULDmb1f2HPNmqgj5DoUzri8InqvYYPizqI_Z4J36v-YMOp80ya_F_aem_92NaXfYniYr-rOm0DyuQ4A#google_vignette

Data: 2024-06-12
Liczba zdjęć: 0

Tytuł: Podsumowanie IX Ogólnopolskiej konferencji naukowej "Jakość życia w pracy i poza nią"
Nazwa zdjęcia: 16.06.2024 Z1; 16.06.2024 Z2; 16.06.2024 Z3; 16.06.2024 Z4; 16.06.2024 Z5; 16.06.2024 Z6; 16.06.2024 Z7; 16.06.2024 Z8; 16.06.2024 Z9
Opis:
IX Ogólnopolska konferencja naukowa "Jakość życia w pracy i poza nią" na Instytucie Psychologii UO już za nami, choć emocje jeszcze nie opadły!
W wydarzeniu brało udział wielu studentów oraz ponad 60 naukowców z całej Polski, którzy wspólnie starali się odpowiedzieć na pytanie - co daje szczęście w życiu?
Jednak konferencja to nie tylko nauka, ale również praktyka, przedstawiona na warsztatach dotyczących szczęścia oraz kultura, której doświadczyć mogli widzowie spektaklu "Symbioza" w reżyserii Agnieszki Włoch w Opolskim Teatrze Lalki i Aktora.
Podczas konferencji mogliśmy posłuchać wykładów eksperckich, sesji dyskusyjnych, wykładów plenarnych oraz zagłosować na najlepszy plakat naukowy w sesji posterowej
Mieliśmy również okazję przeprowadzić wywiady ze znanymi osobistościami świata psychologii, które już niedługo pojawią się na naszej stronie.
Jak więc można zauważyć - nie było nudy!
Cała konferencja nie odbyłaby się bez ogromnego zaangażowania i pracy Członków naszego Koła, którzy swoimi uśmiechami i życzliwością tworzyli niezapomnianą atmosferę tego wydarzenia. Otrzymany od gości przydomek Smerfy jest jak najbardziej adekwatny
Wszystkich, którzy byli obecni na konferencji, oraz tych, którzy nie mieli możliwości uczestniczenia, zachęcamy do zajrzenia do naszej fotorelacji z wydarzenia!

Data: 2024-06-16
Liczba zdjęć: 9

Tytuł: Wywiad z dr. Hab.  Katarzyną Ślebarską z Uniwersytetu Śląskiego w ramach XI Ogólnopolska konferencja naukowa “Jakość życia w pracy i poza nią”.
Nazwa zdjęcia: 28.06.2024
Opis:
Mamy dla Was coś specjalnego!
Zapraszamy do przeczytania najnowszego wywiadu, którego udzieliła nam dr hab. Katarzyna Ślebarska z Uniwersytetu Śląskiego, podczas ostatniej konferencji naukowej!
SKN Psyche&Logos: Jakie wynosi Pani wrażenia z Konferencji?
Prof Ślebiarska: Został stworzony bardzo interesujący i bogaty poznawczo program. Ludzie, którzy przyjechali są bardzo uznanymi osobistościami w dziedzinie. Także młodzi badacze, mieli możliwość zaprezentowania wyników swoich pierwszych prac badawczych. Myślę, że okazja do naukowych i badawczych spotkań jest zawsze bardzo właściwa, więc ogólnie jestem bardzo zadowolona.
SKN Psyche&Logos: Dziękujemy, bardzo nam miło to słyszeć. Odnosząc się do prezentowanego przez Panią tematu - jaka forma onboardingu jest bardziej korzystna dla obu stron? Stacjonarna czy zdalna? I tutaj dotyczy to pracodawcy oraz pracownika.
Prof Ślebiarska: My akurat badaliśmy wyłącznie formę zdalną. Wyniki pokazały, że jest ona efektywna, skuteczna i myślę też, że dostosowana do potrzeb pracownika w taki sposób, żeby go nie przeciążać, a utrzymać jego zaangażowanie. Pod tym kątem myślę, że niezależnie, czy to będzie forma stacjonarna, czy niestacjonarna, odpowiednie wprowadzenie do pracy będzie jest potrzebne. Często stacjonarne formy odbywają się w miejscu pracy, kosztem czasu pracy, czego pracodawcy nie do końca akceptują.
Pracownicy też nie chcą tracić czasu na dodatkowe aktywności, podczas gdy mają swoje zadania do wykonania, które tak czy inaczej trzeba będzie zrealizować. W naszym programie stworzyliśmy sesje 15/30 minutowe, co zostało dobrze ocenione przez uczestników. Poświecenie krótkiego czasu, do półgodziny, jest mniejszym wysiłkiem, niż udział w kilkugodzinnych treningach/szkoleniach, choć program był dość intensywny. Chodziło o to, żeby jak najbardziej zaangażować osoby, jak najwięcej dać do myślenia, nauczyć w krótkim czasie znacznej ilość treści, ale możliwej do przyjęcia przez pracowników.
SKN Psyche&Logos: Jakie warunki powinno się zapewnić pracownikowi, aby proces aklimatyzacji przebiegł pomyślnie?
Prof Ślebiarska: To jest bardzo dobre pytanie. Myślę, że przede wszystkim warto skupić się na potrzebach pracownika, w taki sposób, żeby zapewnić mu nie tylko twarde wprowadzenie, czyli jaki jest zakres obowiązków, co mam robić, w jaki sposób i z kim się spotykać; Czasem też różne oprzyrządowanie i instrukcje, jak go używać w pracy, jeżeli jest to potrzebne. Ważne też żeby skupić się na miękkich zdolnościach, czyli tym, co my, jako psychologowie jesteśmy w stanie zapewnić. W naszym przypadku wybraliśmy proaktywne radzenie sobie, ponieważ ono obejmuje m.in. zasoby człowieka – ich rozpoznanie, jak i akumulację, czyli wzmocnienie arsenału własnych narzędzi do radzenia sobie z trudnościami. Przede wszystkim, z tymi potencjalnie mogącymi pojawić się w przyszłości
Chodzi tu też o wsparcie społeczne. Ważne jest nie tylko, żeby współpracownicy czy rodzina mnie wspierali, ale też feedback od szefa, który będzie dawał jasne wytyczne i klarowne informacje, czy dobrze pracuję, czy mogę coś na przykład zmienić albo wzmocnić. Kontakt z przełożonym jest również ważny. W naszym programie opracowaliśmy wskazówki dla przełożonego, co warto robić w ciągu pierwszego roku po przyjęciu nowego pracownika. Począwszy od małych, może mniej poważnie brzmiących, technik, jak przygotowanie drobnego pakietu powitalnego na biurku, już na samym wstępie można wzmacniać pozytywny afekt pracownika w miejscu pracy. Zadbanie o detale, jak mail powitalny wysłany do współpracowników z informacją o nowo zatrudnionej osobie, może przyciągnąć pracownika, zwiększyć jego zaangażowanie, i zapobiec absencji.
Nowi pracownicy bardzo często przychodzą na nieznany grunt, co powoduje stres, poczucie niepewności i zagrożenia. Jak wynika z prowadzonych badań, jak i z praktyki, to właśnie oni najczęściej są narażeni na chęć zmiany pracy. Coraz więcej osób rezygnuje z pracy po pierwszym dniu, co może świadczyć o nieadekwatnym wprowadzeniu do miejsca pracy. Myślę, że przyłożenie wagi do wzmocnienia wiedzy, umiejętności, jak i dobrego samopoczucia jest bardzo istotne. Ważne jest wiedzieć i rozumieć, swoja rolę i miejsce w organizacji, np. gdzie i od kogo mogę otrzymać wsparcie przy wykonywaniu zadań. Jest duża gama działań, która może podjąć pracodawca, czy współpracownicy, żeby wspomóc nowego pracownika w tym pierwszym roku pracy. Mówimy tu o socjalizacji organizacyjnej. Oczywiście, to pierwsze miesiące są najważniejsze, ale cały proces adaptacji i socjalizacji może trwać do ok.12 miesięcy.

Data: 2024-06-28
Liczba zdjęć: 1

Tytuł: Pierwsze urodziny Studenckiego Koła Naukowego Psyche i Logos.
Nazwa zdjęcia: 20.07.2024
Opis:
Pierwsze urodziny Studenckiego Koła Naukowego Psyche i Logos!
Nasze koło zostało oficjalnie założone dokładnie rok temu, 20 lipca 2023 roku, a to świetna okazja, by podsumować jego dotychczasową działalność i osiągnięcia
Nasze koło liczy aktualnie 45 członków! Pomyśleć, że jeszcze w marcu ta liczba wynosiła 25 osób.
Zrealizowaliśmy wspólnie 14 projektów. Całkiem niezła liczba, jak na tak krótki czas pracy koła
Nawiązaliśmy współpracę z 4 innymi organizacjami, realizując wspólne założenia!
Dzielimy się z Wami również dokładną osią czasu najważniejszych wydarzeń w życiu SKN Psyche i Logos:
20 lipca 2023 - założenie SKN Psyche i Logos i stworzenie identyfikacji wizualnej
6 października 2023 - założenie oficjalnej strony koła na Facebooku
10-12 listopada 2023 - udział i współorganizacja "Kongresu Absolwentów i Studentów Psychologii Edycja III" w Murzasichle
Listopad - grudzień 2023 - realizacja projektu grantowego "ŚwiadoMY"
4 - 5 marca 2024 - wyjazd badawczo-integracyjny do Centrum Badań w Bydgoszczy
4 - 22 marca 2024 - pierwsza rekrutacja!
kwiecień - maj 2024 - praca nad projektem "Oszukaj System! Odmień jakość swojego studiowania" we współpracy ze Studencką Radą Wydziału Prawa i Administracji UO
kwiecień - maj 2024 - praca nad promocją psychologii na Wydziale Nauk Społecznych UO
9 kwietnia 2024 - założenie Instagrama koła
25 kwietnia 2024 - warsztaty CHEER we współpracy ze stowarzyszeniem HOPP
15 maja 2024 - warsztaty psychoterapii dziecięcej z Panem Waldemarem Wczaskiem
15 - 16 maja 2024 - prelekcje projektu "Oszukaj System! Odmień jakość swojego studiowania"
20 - 21 maja 2024 - warsztaty “Nawiązywanie i podtrzymywanie relacji rówieśniczych” z LO5
21 maja - 9 czerwca 2024 - praca nad promocją konferencji
10 - 11 czerwca 2024 - organizacja X Ogólnopolskiej Konferencji “Jakość życia w pracy i poza nią” na Instytucie Psychologii UO
czerwiec - lipiec 2024 - zamykanie projektów koła na rok akademicki 2023/24
Jak widzicie, nie mieliśmy czasu się nudzić! A gdyby tego było mało, na kolejny rok akademicki mamy już zaplanowanych kilka nowych projektów
Dziękujemy Naszym Członkom za wspólną pracę przez ten cały, niesamowicie udany rok! Teraz odpoczywajcie i korzystajcie z wakacji, by od października wrócić z nowym zapasem energii
Stay tuned

Data: 2024-07-20
Liczba zdjęć: 1

Tytuł: Gratulacje dla członkini naszego koła - Joanny Kocoń!
Nazwa zdjęcia: 23.10.2024 Z1; 23.10.2024 Z2; 23.10.2024 Z3
Opis:
Chwalimy się!
Członkini SKN Psyche i Logos - Joanna Kocoń jako jedna z 12 laureatów, otrzymała Stypendium PRIMUS 2024 Fundacji Uniwersytetu Opolskiego zafundowane przez mecenasa Hotelu Weneda.
Jest to ogromne wyróżnienie i docenienie ciężkiej pracy Asi, która wkłada ogrom energii w działania społeczne i projekty popularnonaukowe, zachowując przy tym życzliwość i optymizm!
W naszym Kole Joanna Kocoń realizowała projekt grantowy "ŚwiadoMY", a już w najbliższym czasie usłyszycie o kolejnym projekcie, który realizuje.
Gratulacje! Nasi Członkowie to nasza duma!
Więcej zdjęć z gali rozdania nagród na:
https://www.flickr.com/photos/106461882@N02/albums/72177720321418893/with/54083943442


Data: 2024-10-23
Liczba zdjęć: 3

Tytuł: Kongres Studentów i Absolwentów Psychologii 2024 w Murzasichle
Nazwa zdjęcia: 30.10.2024 Z1; 30.10.2024 Z2; 30.10.2024 Z3; 30.10.2024 Z4; 30.10.2024 Z5; 30.10.2024 Z6
Opis:
Już po raz drugi uczestniczyliśmy w Kongresie Studentów i Absolwentów Psychologii 2024 w Murzasichle!
Nasi Członkowie, jak zwykle, byli niezawodni i dumnie reprezentowali SKN Psyche i Logos, biorąc czynny udział w konferencji.
Julia Stachura reprezentowała SKN Psyche i Logos z wystąpieniem pt. "Poziom orientacji pozytywnej i samooceny kobiet".
Sebastian Kilar przedstawiał badanie pt. "Sensomotoryczna stymulacja ośrodkowego układu nerwowego przez balansowanie u dorosłych z ADHD - badanie EEG".
Dominika Agaciak występowała z pracą pt. "Orientacja pozytywna, satysfakcja z pracy a potrzeba aprobaty społecznej u nauczycieli szkół ponadpodstawowych".
Po zdjęciach można się domyślić, że wyjazd był naprawdę udany, zarówno pod kątem badawczym, jak i integracyjnym

Data: 2024-10-30
Liczba zdjęć: 6

Tytuł: Szkolenie “Nauka o nauce, czyli jak się uczyć, żeby się nauczyć”.
Nazwa zdjęcia: 28.11.2024
Opis:
27 listopada 2024 odbyło się szkolenie "Nauka o nauce, czyli jak się uczyć, żeby się nauczyć" prowadzone przez Zuzannę Bernaś. Frekwencja jak zwykle dopisała, ale najlepsze podsumowanie całego spotkania możecie zobaczyć na karteczkach, które zostały na sali wykładowej po szkoleniu!
Tylko osoby, które uczestniczyły w szkoleniu, są w stanie rozszyfrować to, co się na nich znajduje
Można by rzec, że zapisaliśmy się na "kartkach" historii
Dziękujemy za udział i do zobaczenia na kolejnych szkoleniach!

Data: 2024-11-28
Liczba zdjęć: 1

Tytuł: Współpraca Studenckiego Koła Naukowego Psyche i Logos z Miejską Biblioteką Publiczną
Nazwa zdjęcia: 14.12.2024
Opis:
Współpraca Studenckiego Koła Naukowego Psyche i Logos z Miejską Biblioteką Publiczną
Studenci psychologii Studenckie Koło Naukowe Psyche i Logos prowadzą warsztaty dla młodzieży w wieku 12-14 lat, które odbywają się w Miejskiej Bibliotece Publicznej .
Młodzież ta już niedługo stanie przed wyborem dalszej drogi edukacji, a zajęcia te mają im w tym pomóc. Studenci co sobotę przygotowują inną tematykę zajęć, aby jak najlepiej poszerzać wiedzę i umiejętności społeczne, które młodzież może od razu wykorzystać.
Poprzez gry i zabawy poruszają tematykę asertywności, pozytywnego myślenia oraz przedstawiają sposoby radzenia sobie ze stresem i wiele innych niesamowicie przydatnych rzeczy. Inicjatywa ta pomaga nie tylko uczestnikom warsztatów, ale również samym studentom, którzy mogą w ten sposób nabyć cennego doświadczenia w pracy z dziećmi i młodzieżą. Koordynatorkami projektu są członkinie Studenckiego Koła Naukowego Psyche i Logos Joanna Kocoń oraz Julia Stachura.
Pod linkiem pełny wywiad
https://radiosygnaly.uni.opole.pl/wspolpraca-studenckiego-kola-naukowego-psyche-i-logos-z-miejska-biblioteka-publiczna/?fbclid=IwY2xjawOIMd9leHRuA2FlbQIxMABicmlkETFJZ09YcU54WnNwN0hHUmkzc3J0YwZhcHBfaWQQMjIyMDM5MTc4ODIwMDg5MghjYWxsc2l0ZQEyAAEeyEi3XD7Dw7fr9V7yd6HwW9ZKEo5fiSc5d4Hdq3kmAkg-utet_JjPEKElov8_aem_gq_ESPVKOEIK8U_Lxuv0XA
Data: 2024-12-14
Liczba zdjęć: 1

Tytuł: Psychologicznt kalendarz adwentowy
Nazwa zdjęcia: 16.12.2024
Opis:
Czy ktoś z Was jeszcze nie otworzył okienek kalendarza adwentowego?
Na naszym Instagramie przez cały grudzień pojawiają się "wirtualne czekoladki" z ciekawostkami!
Kliknij i zobacz, co skrywa dzisiejsze okienko
https://www.instagram.com/p/DDpu2Afu78x/?utm_source=ig_web_button_share_sheet&igsh=MzRlODBiNWFlZA==
Data: 2024-12-16
Liczba zdjęć: 1

Tytuł: Projekt "All I Want for Christmas is... volunteering!"
Nazwa zdjęcia: 23.12.2024 Z1; 23.12.2024 Z2; 23.12.2024 Z3
Opis:
Tym pięknym akcentem kończymy rok 2024!
Projekty społeczne, oprócz swojej roli zmieniania lokalnego społeczeństwa, powinny również zachęcać uczestników do stworzenia czegoś własnego
Projekt "All I Want for Christmas is... volunteering!", którego koordynatorkami są Joanna Kocoń oraz Julia Stachura jest tego idealnym przykładem! Młodzież biorąca w nim udział przygotowała świąteczne kartki dla Domu Seniora "Magda - Maria", by sprawić radość starszemu pokoleniu
Uśmiech na twarzy drugiego człowieka to w końcu najlepszy prezent dla społecznika!

Data: 2024-12-23
Liczba zdjęć: 3

Tytuł: Projekt "All I Want for Christmas is... volunteering!" - podsumowanie.
Nazwa zdjęcia: 18.01.2025 Z1; 18.01.2025 Z2; 18.01.2025 Z3; 18.01.2025 Z4; 18.01.2025 Z5; 18.01.2025 Z6; 18.01.2025 Z7; 18.01.2025 Z8; 18.01.2025 Z9; 18.01.2025 Z10; 18.01.2025 Z11
Opis:
Projekt "All I Want for Christmas is... volunteering!" realizowany w ramach Mini Grantu Wolontariackiego OCWIP 2024, we współpracy z Miejską Biblioteką Publiczną w Opolu dobiegł końca!
W ramach inicjatywy młodzież uczestniczyłą w warsztatach dotyczących pewności siebie, wzmacniania motywacji i psychologii pozytywnej w kontekście działań wolontaryjnych.
Z relacji uczestników wynika, że warsztaty pomogły im uwierzyć w siebie, ,,zarazić się” motywacją do świadczenia wolontariatu, a także poznać alternatywne miejsca jego odbywania i odpowiedniego podejścia do konkretnych grup beneficjentów.
Z pomocą naszych koordynatorów młodzież wykonała przepiękne kartki świąteczne i ozdoby z recyklingu oraz nowoczesne ziny w tematyce Bożego Narodzenia, które w dzień wolontaryjnej wigilii zostały wręczone podopiecznym Domu Dziennego Pobytu ,,Magda-Maria”
To nie pierwszy, ale i nie ostatni projekt realizowany we współpracy z Biblioteką w Opolu
Dziękujemy wszystkim Naszym Koordynatorom! Jesteście niesamowici

Data: 2025-01-18
Liczba zdjęć: 11

Tytuł: Wieczór planszówkowy.
Nazwa zdjęcia: 20.03.2025 Z1; 20.03.2025 Z2; 20.03.2025 Z3; 20.03.2025 Z4; 20.03.2025 Z5
Opis:
Wieczór planszówkowy bardzo udany!
Dziękujemy wszystkim za obecność
Zainteresowanie jest naprawdę duże, co poskutkowało tym, że było Nas zdecydowanie więcej, niż się spodziewaliśmy!
Co powiecie na to, by gierkowanie stało się wydarzeniem cyklicznym na Instytucie Psychologii UO?

Data: 2025-03-20
Liczba zdjęć: 5

Tytuł: Kolejne dni otwarte na naszym Instytucie Psychologii!
Nazwa zdjęcia: 03.06.2025 Z1; 03.06.2025 Z2; 03.06.2025 Z3
Opis:
Otwórz się na PSYCHOLOGIĘ!
W ramach kontynuacji Dni Otwartych w Instytucie Psychologii UO mieliśmy przyjemność gościć uczniów z I Liceum Ogólnokształcącego z Oddziałami z Dwujęzycznymi w Jastrzębiu-Zdroju.
Spotkanie zostało zorganizowane przez Angelikę Szklarską, a jego ważnym punktem było szkolenie z zakresu mnemotechnik, które poprowadziła studentka Zuzanna Bernaś.
Do zobaczenia!

Data: 2025-06-03
Liczba zdjęć: 3

Tytuł: Integracja koła.
Nazwa zdjęcia: 01.07.2025 Z1; 01.07.2025 Z2; 01.07.2025 Z3; 01.07.2025 Z4; 01.07.2025 Z5
Opis:
Poprzednią środę (25.06) i trochę czwartku poświęciliśmy na integrację – na dobry początek sesji, bo przecież nie samą nauką człowiek żyje.
Poznaliśmy się lepiej współpracując przy grze terenowej, uratowaliśmy naszych opiekunów z rąk pewnego psychoanalityka, a następnie wspólnie bawiliśmy się na zabawie dyskotekowej na sali, z karaoke, beer pongiem i górą jedzenia (oraz tradycyjnie częścią imprezy w kuchni).
W ramach integracji podziękowaliśmy również zarządowi, który kończy kadencję. Jeszcze raz, dzięki za wszystko dziewczyny
Mamy nadzieję, że każdy bawił się równie świetnie, a na kolejne tego typu inicjatywy dołączy jeszcze więcej członków koła.
A tymczasem powodzenia na sesji i do zobaczenia po wakacjach z nową energią!

Data: 2025-07-01
Liczba zdjęć: 5

Tytuł: Opolski Salon Maturzystów PERSPEKTYWY 2025
Nazwa zdjęcia: 11.09.2025 Z1; 11.09.2025 Z2; 11.09.2025 Z3; 11.09.2025 Z4; 11.09.2025 Z5
Opis:
Opolski Salon Maturzystów PERSPEKTYWY 2025
10.09.2025 r. członkinie naszego koła (Marcelina Lenik, Alicja Spandel oraz Karolina Wrzalik) aktywnie reprezentowały i promowały nasz kierunek studiów na Opolskim Salonie Maturzystów PERSPEKTYWY 2025.
Podczas trwania wydarzenia uczniowie szkół średnich rozwiązywali przygotowane zagadki logiczne które sprawdzały ich umiejętności poznawcze. Wykonywali również wszystkim dobrze znany test Stroopa.
Uczniowie mieli też możliwość zadawania pytań dotyczących studiów oraz kierunku naszym studentkom.
Warto także dodać, że nasze koło cieszyło się bardzo dużym zainteresowaniem wśród młodzieży!
Dziękujemy wszystkim za obecność! Powodzenia na maturach oraz do zobaczenia na naszej uczelni!

Data: 2025-09-11
Liczba zdjęć: 5

Tytuł: Konferencja "Czego potrzebuje młodzież? Młodzież potrzebuje zdrowych dorosłych".
Nazwa zdjęcia:
Opis: 21.10.2025 Z1; 21.10.2025 Z2; 21.10.2025 Z3; 21.10.2025 Z4; 21.10.2025 Z5; 21.10.2025 Z6; 21.10.2025 Z7; 21.10.2025 Z8; 21.10.2025 Z9; 21.10.2025 Z10; 21.10.2025 Z11; 21.10.2025 Z12; 21.10.2025 Z13
W piątek 17 października odbyła się konferencja "Czego potrzebuje młodzież? Młodzież potrzebuje zdrowych dorosłych" organizowana przez: Instytut Psychologii UO, WOTiUW Opole, Ośrodek Leczenia Odwykowego w Woskowicach Małych i Sejmik Młodzieżowy woj. Opolskiego. Konferencja skupiała się na zdrowiu psychicznym i potrzebach młodych.
W ramach wydarzenia odbyła się seria wykładów, a członkowie naszego koła mieli możliwość przeprowadzić warsztaty dla młodzieży ze szkół średnich. Nasze warsztaty skupiały się na tematach szczególnie ważnych dla młodzieży, a przy tym powiązanych z naszą działką - zdrowiem psychicznym.
Łącznie zaangażowało się 16 członków Psyche i Logos, tworząc 6 warsztatów dla uczniów z 5 szkół z województwa opolskiego.
Zespół Szkół Ekonomicznych im. Gen. Stefana Roweckiego "Grota" w Opolu TEB Liceum i Technikum Opole Zespół Szkół Rolniczych im. Tadeusza Kościuszki w Namysłowie Publiczne Liceum Ogólnokształcące nr III w Opolu Publiczne Liceum Ogólnokształcące nr IX w Opolu Dziękujemy za wizytę i możliwość rozwoju zarówno dla nas i uczniów. Mamy nadzieję, że warsztaty podobały się uczniom i dużo z nich wynieśli. Do zobaczenia ponownie!

Data: 2025-10-21
Liczba zdjęć: 13

Tytuł: Wieczór planszówkowy
Nazwa zdjęcia: 05.11.2025 Z1; 05.11.2025 Z2
Opis:
Pierwszy wieczór planszówkowy w tym roku akademickim!
Wczoraj rozpoczęliśmy oficjalnie integrowanie się członków naszego koła przy planszówkach. Dziękujemy wszystkim za obecność, emocje i zdrową rywalizację
Od razu możemy zapowiedzieć, że to nie ostatnie takie wydarzenie! Zapraszamy wszystkich członków do spotkania się i integracji przy najbliższej okazji!
Data: 2025-11-05
Liczba zdjęć: 2

Tytuł: Ogłoszenie współpracy z Samorządem Studenckim Uniwersytetu Opolskiego.
Nazwa zdjęcia: 19.11.2025
Opis:
Cześć wszystkim!
Mamy ogromną przyjemność ogłosić nowy projekt na ten rok akademicki!
We współpracy z Samorząd Studencki Uniwersytetu Opolskiego w ciągu tego roku akademickiego będziemy przeprowadzać co miesięczne dni zdrowia psychicznego!
Wiedza powinna być przekazywana i pomagać w życiu, dlatego już od listopada co miesiąc będziemy spotykać się na warsztatach psychologicznych, skupionych na ważnych, życiowych sprawach. Serdecznie zapraszamy do wzięcia udziału i zadbania o własny dobrostan
Data: 2025-11-19
Liczba zdjęć: 1

Tytuł: Kongres absolwentów i studentów psychologii w Murzasichle
Nazwa zdjęcia: 21.11.2025 Z1; 21.11.2025 Z2; 21.11.2025 Z3; 21.11.2025 Z4; 21.11.2025 Z5; 21.11.2025 Z6; 21.11.2025 Z7; 21.11.2025 Z8; 21.11.2025 Z9
Opis:
W dniach 14-16 listopada 2025 członkowie naszego koła uczestniczyli w V edycji Kongresu absolwentów i studentów psychologii w Murzasichle.
Oczywiście jak co roku nasi członkowie godnie reprezentowali SKN Psyche i Logos uczestnicząc czynnie i biernie na Kongresie
Julia Stachura (wiceprzewodnicząca SKN), Dominika Agaciak (sekretarz SKN) oraz Majka Zdziebłko podczas konferencji przygotowały dwa wystąpienia:
“Trudny klient w gabinecie i poza nim: jak zachować profesjonalizm i spokój w sytuacjach kryzysowych”
“Skala Wykluczenia Cyfrowego - narzędzie psychometryczne”
Gratulujemy dziewczynom wspaniałych wystąpień oraz dziękujemy wszystkim członkom za udział i reprezentacje koła
Nie możemy się doczekać następnej edycji KASPu

Data: 2025-11-21
Liczba zdjęć: 9

Tytuł: Warsztaty “Level UP” współorganizowane z Radą Studencką WPiA UO.
Nazwa zdjęcia: 22.11.2025 Z1; 22.11.2025 Z2; 22.11.2025 Z3; 22.11.2025 Z4; 22.11.2025 Z5; 22.11.2025 Z6; 22.11.2025 Z7; 22.11.2025 Z8; 22.11.2025 Z9
Opis:
18 i 20 listopada 2025 r. członkowie naszego koła przeprowadzili warsztaty z cyklu “Level UP” współorganizowane z Rada Studencka Wydziału Prawa i Administracji UO
Tematyką warsztatów pierwszych było “Jak zdać studia i nie oszaleć - radzenie sobie ze stresem”. Przeprowadzili je: Karolina Wrzalik, Gabriela Spież oraz Łukasz Walenciak. Studenci podczas warsztatu dowiedzieli się czym jest stres, jak go wyczuwać oraz jak sobie z nim radzić. Nasi członkowie zaprezentowali również liczne techniki zdrowego radzenia sobie ze stresem
Drugi warsztat “Ucz się mądrzej, nie więcej - warsztaty efektywnej nauki” natomiast przeprowadziły Dominika Agaciak, Aleksandra Szeremeta, Martyna Budziak i Monika Baron. Dziewczyny przekazały, jak efektywnie planować naukę, jak radzić sobie z trudnymi egzaminami oraz jak znaleźć równowagę między pracą a odpoczynkiem
Bardzo dziękujemy za liczną obecność! Cieszymy się, że możemy podejmować takie współpracę
Data: 2025-11-22
Liczba zdjęć: 9

Tytuł: Pierwsze warsztaty z cyklu MindCraft.
Nazwa zdjęcia: 30.11.2025 Z1; 30.11.2025 Z2; 30.11.2025 Z3; 30.11.2025 Z4; 30.11.2025 Z5; 30.11.2025 Z6; 30.11.2025 Z7; 30.11.2025 Z8
Opis:
Pierwsze warsztaty z cyklu MindCraft!
W ubiegły czwartek 27.11.2025 r. odbyły się pierwsze warsztaty z cyklu MindCraft współtworzone z Samorządem Studenckim Uniwersytetu Opolskiego. Warto dodać, że w warsztatach uczestniczyło 50 studentów z aż 14 różnych kierunków!
Adrian Domiański i Rafał Wyrwas przeprowadzili warsztat „Potrafię! – Zdrowa zmiana”. Studenci rozłożyli na czynniki pierwsze wewnętrzny monolog i nauczyli się, jak zamienić krytyka w sprzymierzeńca.
Drugi warsztat - „Next Level: Zmiana” przeprowadziły natomiast Sofia Hress i Julia Jaroń. Prowadzące skupiły się na praktycznym podejściu do zmiany - od mapy myśli po konkretny, wykonalny plan działania.
Po warsztatach odbyła się kreatywna Art Terapia - każdy uczestnik mógł odstresować się przy malowaniu świec.
Dziękujemy wszystkim studentom za obecność i z tego miejsca zapraszamy was na kolejne warsztaty które odbędą się już 16 grudnia!

Data: 2025-11-30
Liczba zdjęć: 8
